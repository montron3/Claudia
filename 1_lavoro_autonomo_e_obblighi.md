Premessa 
 
 
 
 
 
 
Disciplinato dall’articolo 2222 del Codice civile il lavoro autonomo occasionale è, per una serie di ragioni, una 
tipologia di rapporto da trattare con cautela. 
In primo luogo, per le caratteristiche stesse dell’incarico che, per essere genuino, richiede la mancanza di 
qualsiasi professionalità e prevalenza, pena l’applicazione delle norme sul lavoro autonomo in senso stretto, 
prima fra tutte l’Imposta sul Valore Aggiunto (IVA). 
La difficoltà nel determinare dove finisce “l’occasionalità” è stata in parte colmata dalla normativa previdenziale 
e tributaria, grazie alla quale sono state previste regole particolari per i rapporti ex articolo 2222 Codice civile. 
A partire dall’obbligo di contribuzione alla Gestione Separata INPS, al superamento di un determinato limite di 
reddito sino alla qualificazione (ai fini fiscali) dei compensi percepiti dal lavoratore in una categoria differente 
rispetto a quelli riconosciuti a parasubordinati, dipendenti e autonomi e professionisti. 
Al di là delle distinzioni operate dalla legge e dalla giurisprudenza di Cassazione, non solo rispetto al lavoro 
autonomo in senso stretto ma con riguardo anche ai rapporti di collaborazione coordinata e continuativa e 
all’area della subordinazione, resta sullo sfondo il rischio di una reiterazione di incarichi solo formalmente di 
lavoro autonomo occasionale, introdotti con lo scopo di nascondere attività (di fatto) di lavoro subordinato. 
Questo ci porta al secondo elemento di attenzione rappresentato dal fatto che il lavoro autonomo occasionale, 
a differenza dei più noti e diffusi contratti di lavoro dipendente o di collaborazione coordinata e continuativa, 
a causa dell’assenza di una serie di obblighi, quali la comunicazione preventiva di assunzione, la stampa del 
Libro Unico del Lavoro e la consegna del cedolino paga (sulla cui applicazione non si lascia spazio alla 
discrezionalità delle parti) attribuisce particolare importanza al comportamento e alla serietà di committente e 
incaricato, di porre in essere un rapporto di lavoro autonomo occasionale genuino. 
Il legislatore non ha tuttavia lasciato il rapporto occasionale completamente privo di tutele. Qui, arrivando al 
terzo aspetto meritevole di attenzione, possiamo citare la riforma del cosiddetto “Jobs Act autonomi” (articoli 
1 – 17 della Legge n. 81/2017), le prestazioni garantite dalla Gestione Separata INPS rappresentate da Assegno 

---

 
 
 
 
                                                                                            10  
 
per il nucleo familiare, malattia e maternità, sino ad arrivare alla recente novità del cosiddetto Decreto 
“Fiscale” di comunicare l’attività resa dai lavoratori autonomi occasionali alla stregua di quanto 
avviene per i contratti di lavoro intermittente o job on call. Una previsione, quella appena citata, che 
mira a contrastare le forme di lavoro sommerso, individuate come possibile terreno fertile per l’inosservanza 
e la mancata adozione di misure di sicurezza volte a tutelare la salute e la sicurezza dei lavoratori. 
Nel presente lavoro affronteremo tutti gli aspetti critici del ricorso al lavoro autonomo occasionale, fornendo 
altresì soluzioni pratiche e indicazioni sui modelli dichiarativi e le comunicazioni che i committenti sono tenuti 
ad inviare all’INPS e all’Amministrazione Finanziaria. 
Nel corso del 2022 poi, quando ormai le novità del Decreto “Fiscale” erano state chiarite nei loro aspetti pratici 
ed operativi, grazie ai documenti pubblicati dall’Ispettorato nazionale del lavoro, il legislatore è intervenuto 
ritoccando la disciplina sul congedo parentale per gli iscritti alla Gestione separata, compresi i lavoratori 
autonomi occasionali che superano il tetto dei compensi di 5 mila euro.  
Sempre in tema di prestazioni Inps, potenzialmente destinate anche agli autonomi, il 2022 ha visto il tramonto 
di gran parte della normativa sugli Assegni nucleo familiare (ANF), alla luce dell’entrata in vigore dell’Assegno 
unico e universale per i nuclei familiari con figli a carico, a decorrere dal 1° marzo scorso.  
A dicembre, la consueta Manovra di bilancio (relativa all’anno 2023) ha rivoluzionato la disciplina in materia di 
prestazioni di lavoro occasionali (cosiddetti “ex voucher”) in particolare per quanto riguarda il loro utilizzo nel 
settore agricolo.  
Un tema, quest’ultimo, che merita la massima attenzione soprattutto per i distinguo che si rendono necessari 
rispetto al lavoro autonomo occasionale.  
 
 
 

---

 
 
 
 
1. 
Il lavoro autonomo occasionale 
 
 
 
 
 
 
Il lavoro autonomo occasionale ha come suoi elementi caratteristici: 
• 
Un’obbligazione di tipo corrispettivo; 
• 
L’oggetto della prestazione rappresentato da un’opera o un servizio; 
• 
La prevalenza dell’apporto lavorativo del soggetto; 
• 
L’assenza di subordinazione nei confronti del committente. 
La norma cardine in tal senso è l’articolo 2222 del Codice Civile. Il testo, dal titolo “Contratto d’opera”, identifica 
il lavoratore autonomo come colui che si “obbliga a compiere verso un corrispettivo un’opera o un servizio, 
con lavoro prevalentemente proprio e senza vincolo di subordinazione nei confronti del committente”. 
Sul punto la Circolare INPS del 6 luglio 2004 numero 103 definisce come lavoratore autonomo occasionale chi 
“si obbliga a compiere un’opera od un servizio, con lavoro prevalentemente proprio, senza vincolo di 
subordinazione e senza alcun coordinamento con il committente”. 
L’esercizio dell’attività, continua la Circolare, deve “essere del tutto occasionale, senza i requisiti della 
professionalità e della prevalenza”. Di conseguenza, i caratteri tipici del lavoro autonomo occasionale “vanno 
individuati, tendenzialmente” in: 
• 
Assenza “del coordinamento con l’attività del committente”; 
• 
Mancanza “dell’inserimento funzionale nell’organizzazione aziendale”; 
• 
Carattere episodico dell’attività; 
• 
Completa autonomia del lavoratore “circa il tempo ed il modo della prestazione”. 
Tra i casi tipici di prestazione occasionale possiamo annoverare il lavoratore dipendente incaricato di creare la 
pagina internet ed i profili sui social network di una azienda terza, pur non essendo questa la sua professione 
abituale e nemmeno la società committente il suo datore di lavoro. 

---

 
 
 
 
                                                                                            12  
 
In questo esempio troviamo: 
• 
Carattere episodico dell’attività (la creazione di un sito internet e i profili social), cosa che mancherebbe 
ad esempio se la prestazione si concretizzasse in una manutenzione delle pagine; 
• 
L’autonomia (l’interessato non è soggetto al potere direttivo, organizzativo, disciplinare e di controllo 
del committente); 
• 
L’utilizzo di mezzi prevalentemente propri (strumentazione elettronica come pc e smartphone) e di 
una propria organizzazione; 
• 
La previsione di un corrispettivo a fronte di un servizio (la creazione del sito e delle pagine social); 
• 
Mancanza dei requisiti della professionalità e della prevalenza (la creazione di siti non è l’attività 
principale e prevalente dell’interessato il quale ha un contratto di lavoro subordinato a tempo pieno 
come impiegato commerciale in un’azienda della GDO); 
• 
Assenza di qualsiasi coordinamento con l’attività del committente, eccezion fatta per alcune indicazioni 
di massima (ad esempio preferenze grafiche o contenutistiche); 
• 
L’interessato è autonomo nell’organizzazione dell’attività (modalità di realizzazione e tempo da 
dedicarvi) e non è inserito nell’organizzazione aziendale del committente; 
• 
La presenza del lavoratore autonomo in azienda è legata ad esigenze eccezionali e non costanti, tali 
da non configurare un coordinamento con il committente. 
 
1.1 Distinzione rispetto al lavoro subordinato 
Ai sensi dell’articolo 2094 del Codice Civile è “prestatore di lavoro subordinato chi si obbliga mediante 
retribuzione a collaborare nell’impresa, prestando il proprio lavoro intellettuale o manuale alle dipendenze e 
sotto la direzione dell’imprenditore”. 
Il lavoro autonomo si differenzia pertanto da quello subordinato per l’assenza di qualsiasi assoggettamento 
del lavoratore al potere direttivo, organizzativo, disciplinare e di controllo del committente. 
La Cassazione (sentenza 26 giugno 2020 numero 12871) afferma infatti che “l’elemento essenziale di 
differenziazione tra lavoro autonomo e lavoro subordinato consiste nel vincolo di soggezione del lavoratore al 
potere direttivo, organizzativo e disciplinare del datore di lavoro, da ricercare in base ad un accertamento 
esclusivamente compiuto sulle concrete modalità di svolgimento della prestazione lavorativa”. 
 
 

---

 
 
 
 
                                                                                            13  
 
Al contrario, il lavoratore autonomo si impegna a realizzare con: 
• 
Organizzazione propria; 
• 
Mezzi prevalentemente propri; 
un determinato risultato, assumendosi il rischio di non ricevere il compenso pattuito nel caso in cui il 
committente non ottenga l’opera o il servizio richiesti. Ancora la sentenza numero 12871 afferma che “mentre 
la subordinazione implica l’inserimento del lavoratore nella organizzazione imprenditoriale del datore di lavoro 
mediante la messa a disposizione, in suo favore, delle proprie energie lavorative (operae) ed il contestuale 
assoggettamento al potere direttivo di costui, nel lavoro autonomo l’oggetto della prestazione è costituito dal 
risultato dell’attività (opus)”. 
A prescindere dalle formalità contrattuali, le concrete modalità di esecuzione di una prestazione possono 
rendere difficoltosa la distinzione tra lavoro subordinato ed autonomo. 
Di conseguenza, è necessario considerare criteri ulteriori quali: 
• 
Volontà delle parti; 
• 
Modalità di svolgimento della prestazione; 
• 
Indicatori della condizione di subordinazione. 
Per consolidata giurisprudenza di Cassazione, la qualificazione del rapporto come subordinato è legata 
innanzitutto alla volontà delle parti, a prescindere dall’inquadramento formale. 
Ciò che rileva è appunto la condotta dei soggetti coinvolti una volta concluso il contratto, nell’attuazione 
concreta dello stesso. Così la sentenza della Suprema Corte del 26 giugno 2020 numero 12871: “Il nomen 
iuris eventualmente assegnato dalle parti al contratto non è quindi vincolante per il giudice ed è comunque 
sempre superabile in presenza di effettive, univoche, diverse modalità di adempimento della prestazione”. 
In tal senso, sempre la sentenza stabilisce che “il primario parametro distintivo della subordinazione deve 
essere necessariamente accertato o escluso mediante il ricorso ad elementi sussidiari che il giudice deve 
individuare in concreto, dando prevalenza ai dati fattuali emergenti dall’effettivo svolgimento del rapporto, 
essendo il comportamento delle parti posteriore alla conclusione del contratto elemento necessario non solo 
ai fini della sua interpretazione (ai sensi dell’art. 1362 c.c., comma 2), ma anche ai fini dell’accertamento di 
una nuova e diversa volontà eventualmente intervenuta nel corso dell’attuazione del rapporto e diretta 
modificare singole sue clausole e talora la stessa natura del rapporto lavorativo inizialmente prevista, da 
autonoma a subordinata”. 
 
 

---

 
 
 
 
                                                                                            14  
 
In secondo luogo rilevano, quali indicatori di una condizione di subordinazione: 
• 
La presenza dei poteri di controllo e disciplinare oltre a direttive tecniche; 
• 
L’inserimento del soggetto nell’organizzazione aziendale e la contemporanea assenza di 
un’organizzazione imprenditoriale in capo al lavoratore; 
• 
Lo svolgimento della prestazione con attrezzature e materiali forniti dal datore di lavoro; 
• 
L’assunzione del rischio d’impresa da parte dell’azienda; 
• 
Il rispetto di un determinato orario di lavoro; 
• 
La collaborazione intesa come sistematicità e continuità della prestazione. 
Nessuno degli elementi citati è da solo in grado di portare ad una distinzione netta tra lavoro autonomo e 
subordinato. 
I criteri devono infatti essere valutati nell’ambito di un apprezzamento complessivo del rapporto, con 
particolare riguardo alle concrete modalità di esecuzione della prestazione o allo svolgimento intrinseco della 
stessa. 
 
1.2 Distinzione rispetto al lavoro autonomo abituale 
Una volta riscontrato il carattere autonomo del rapporto è necessario distinguere tra: 
• 
Lavoro autonomo in senso stretto; 
• 
Lavoro autonomo occasionale. 
Sul punto il Codice Civile non fornisce alcuna distinzione tra le due fattispecie, posto che il discrimine è nato 
grazie a normative previdenziali e tributarie in materia di: 
• 
IVA; 
• 
IRPEF; 
• 
Gestione Separata INPS; 
 con cui si è sottolineato che la linea di confine è data non tanto dalla natura della prestazione svolta, ma dal 
carattere episodico della stessa. 
 
 
 

---

 
 
 
 
                                                                                            15  
 
1.2.1 IVA 
Si citano in particolare il Decreto del Presidente della Repubblica del 26 ottobre 1972 numero 633 con cui si è 
istituita e disciplinata l’Imposta sul Valore Aggiunto (IVA). 
All’articolo 1 si prevede l’applicazione dell’IVA “sulle cessioni di beni e le prestazioni di servizi effettuate nel 
territorio dello Stato nell’esercizio di imprese o nell’esercizio di arti e professioni e sulle importazioni da 
chiunque effettuate”. 
Nel successivo articolo 5 si fissano le condizioni affinché un soggetto lavoratore autonomo occasionale operi 
con Partita IVA: “Per esercizio di arti e professioni si intende l’esercizio per professione abituale, ancorché non 
esclusiva, di qualsiasi attività di lavoro autonomo da parte di persone fisiche ovvero da parte di società semplici 
o di associazioni senza personalità giuridica costituite tra persone fisiche per l’esercizio in forma associata delle 
attività stesse”. 
 
1.2.2 IRPEF 
Un’ulteriore qualificazione di lavoro autonomo occasionale è data dalla normativa in materia di Imposta sul 
Reddito delle Persone Fisiche (IRPEF) di cui al Decreto del Presidente della Repubblica 22 dicembre 1986 
numero 917. 
L’articolo 53 definisce i redditi di lavoro autonomo come quelli che “derivano dall’esercizio di arti e professioni”. 
Con questa espressione si intende “l’esercizio per professione abituale, ancorché non esclusiva, di attività di 
lavoro autonomo diverse da quelle considerate nel capo VI” quest’ultimo dedicato ai redditi di impresa. 
Al successivo articolo 54 si sottolinea che il “reddito derivante dall’esercizio di arti e professioni è costituito 
dalla differenza tra l’ammontare dei compensi in denaro o in natura percepiti nel periodo di imposta, anche 
sotto forma di partecipazione agli utili, e quello delle spese sostenute nel periodo stesso nell’esercizio dell’arte 
o della professione”. 
La disciplina fiscale del lavoro occasionale è al contrario contenuta nel Capo VII dedicato ai redditi diversi, 
definite all’articolo 67 comma 1 come somme che “non costituiscono redditi di capitale ovvero se non sono 
conseguiti nell’esercizio di arti e professioni o di imprese commerciali o da società in nome collettivo e in 
accomandita semplice, né in relazione alla qualità di lavoro dipendente” tra cui (lettera l) i “redditi derivanti da 
attività di lavoro autonomo non esercitate abitualmente o dalla assunzione di obblighi di fare, non fare o 
permettere”. 
 
 

---

 
 
 
 
                                                                                            16  
 
1.2.3 Gestione Separata 
In campo previdenziale, la gestione e la qualificazione del rapporto di lavoro autonomo occasionale è contenuta 
nel Decreto legge 30 settembre 2003 numero 269 (convertito con modificazioni in Legge 24 novembre 2003 
numero 326) dove all’articolo 44 dal titolo “Disposizioni varie in materia previdenziale” si prevede (comma 2) 
a decorrere dal 1° gennaio 2004 che “i soggetti esercenti attività di lavoro autonomo occasionale e gli incaricati 
alle vendite a domicilio” sono iscritti alla Gestione Separata INPS solo “qualora il reddito annuo derivante da 
dette attività sia superiore ad euro 5.000”. 
Ed ancora si dispone che per “il versamento del contributo da parte dei soggetti esercenti attività di lavoro 
autonomo occasionale si applicano le modalità ed i termini previsti per i collaboratori coordinati e continuativi 
iscritti alla predetta Gestione Separata”.   
 
1.3 Distinzione con la collaborazione coordinata e continuativa 
Il lavoro autonomo occasionale si distingue dalle collaborazioni coordinate e continuative per il carattere 
episodico dell’attività e per l’assenza di: 
• 
Coordinamento con l’attività del committente; 
• 
Inserimento funzionale nell’organizzazione aziendale. 
La giurisprudenza ha infatti individuato tre elementi caratteristici delle co.co.co.: 
• 
Continuità, da intendersi come collaborazione durevole nel tempo, eventualmente attraverso un unico 
contratto di durata apprezzabile (Cass. n. 7288/1998); 
• 
Prevalente personalità, da intendersi come prevalenza dell’attività del collaboratore sugli altri mezzi e 
strumenti utilizzati per eseguire la prestazione (Cass. n. 709/1998); 
• 
Coordinamento, da interpretare come il collegamento funzionale tra collaboratore ed attività 
economica del committente (Cass. n. 14722/1999). 
Di conseguenza, gli elementi che attualmente caratterizzano le collaborazioni coordinate e continuative, 
determinandone una distinzione rispetto al lavoro subordinato ed autonomo sono: 
• 
Autonomia, da intendersi come svolgimento di un’attività senza alcun vincolo di subordinazione, in cui 
la definizione dei tempi di lavoro e delle modalità di esecuzione è rimessa al collaboratore; 
• 
Collaborazione, da intendersi quale svolgimento di un’attività finalizzata al raggiungimento di scopi 
determinati da altri (in base alle esigenze organizzative e finalità del committente) con totale 
autonomia del prestatore nella scelta delle modalità di svolgimento della prestazione; 

---

 
 
 
 
                                                                                            17  
 
• 
Coordinamento, dal momento che il committente può fornire direttive al collaboratore, nei limiti 
dell’autonomia professionale di quest’ultimo; 
• 
Continuità, da intendersi come attività non occasionale, la quale perdura nel tempo e richiede un 
impegno costante del collaboratore; 
• 
Prestazione prevalentemente personale, in quanto è necessario che l’apporto lavorativo del 
collaboratore prevalga sull’eventuale impiego di mezzi e / o altri soggetti. 
 
1.4 Distinzione rispetto alle prestazioni di lavoro occasionali 
Le prestazioni di lavoro occasionali (articolo 54-bis del Decreto-legge 24 aprile 2017 convertito con 
modificazioni in Legge 21 giugno 2017 numero 96) sono quelle svolte entro determinati limiti riferiti all’anno 
civile (1° gennaio – 31 dicembre). 
Il singolo prestatore deve ricevere, con riferimento ad un singolo utilizzatore, un compenso non superiore a 
2.500 euro complessivi e prestare l’attività per una durata non eccedente le 280 ore. 
Le stesse limitazioni sono imposte all’utilizzatore con riferimento al singolo prestatore. 
A fronte del mancato rispetto dei limiti di compenso e durata il rapporto è trasformato in lavoro a tempo pieno 
ed indeterminato dal giorno del superamento. 
In caso di pluralità di rapporti: 
• 
Il prestatore ha come limite di compenso complessivo con più utilizzatori euro 5 mila netti; 
• 
L’utilizzatore ha come limite complessivo nei rapporti con più prestatori euro 10 mila euro netti, elevati 
a 15 mila euro netti per gli utilizzatori che operano nei settori dei congressi, delle ferie, degli eventi, 
degli stabilimenti termali e dei parchi divertimento. Sono computati in misura pari al 75% del loro 
effettivo importo, i compensi corrisposti a: 
- 
Titolari di pensione di vecchiaia o di invalidità; 
- 
Giovani con meno di 25 anni di età, se regolarmente iscritti a un ciclo di studi presso un istituto 
scolastico o l’università; 
- 
Disoccupati; 
- 
Percettori di prestazioni integrative del salario o di altre prestazioni di sostegno del reddito. 
L’utilizzatore può avvalersi di qualsiasi soggetto per lo svolgimento di prestazioni di lavoro occasionali (eccezion 
fatta per il settore dell’agricoltura, le aziende alberghiere e le strutture ricettive che operano nel settore 
turismo) eccezion fatta (articolo 54-bis comma 5) per i “soggetti con i quali l’utilizzatore abbia in corso o abbia 

---

 
 
 
 
                                                                                            18  
 
cessato da meno di sei mesi un rapporto di lavoro subordinato o di collaborazione coordinata e continuativa”, 
pena la conversione (sin dall’inizio) del rapporto in lavoro a tempo pieno ed indeterminato, qualora ne sia 
accertata la natura subordinata. 
 
1.4.1 Imprese e professionisti 
I seguenti soggetti: 
• 
Imprenditori; 
• 
Professionisti; 
• 
Lavoratori autonomi; 
• 
Associazioni; 
• 
Fondazioni; 
• 
Altri enti di natura privata; 
possono porre in essere un contratto di prestazione occasionale a patto che occupino fino a 5 dipendenti a 
tempo indeterminato. 
Fanno eccezione le aziende alberghiere e le strutture ricettive operanti nel settore del turismo, le quali hanno 
alle dipendenze fino a 8 lavoratori a tempo indeterminato. Queste possono ricorrere a prestazioni occasionali 
esclusivamente per le attività rese da: 
• 
Titolari di pensione di vecchiaia o di invalidità; 
• 
Giovani con meno di 25 anni, iscritti ad un ciclo di studi presso un istituto scolastico di qualsiasi ordine 
e grado ovvero ad un ciclo di studi presso l’università; 
• 
Disoccupati; 
• 
Percettori di prestazioni integrative del salario ovvero di altre prestazioni di sostegno del reddito. 
Qualsiasi attività può essere svolta grazie al contratto di prestazione occasionale, eccezion fatta per: 
• 
Esecuzione di appalti di opere o servizi; 
• 
L’utilizzo da parte di imprese dell’edilizia e di settori affini, imprese esercenti l’attività di escavazione o 
lavorazione di materiale lapideo, del settore delle miniere, cave e torbiere. 
È fatto obbligo: 
• 
Al prestatore di registrarsi (in autonomia o tramite un intermediario delegato / ente di patronato) 
all’apposita piattaforma disponibile sul portale “inps.it – Prestazioni e Servizi – Prestazioni – Contratto 

---

 
 
 
 
                                                                                            19  
 
di prestazione occasionale” oltre ad indicare l’iban su cui ricevere l’accredito delle competenze o, in 
alternativa, optare per il bonifico domiciliato presso l’ufficio postale; 
• 
All’utilizzatore di registrarsi anch’esso sulla piattaforma telematica INPS, seguendo il percorso descritto 
per il prestatore. 
Successivamente, l’utilizzatore è tenuto ad alimentare il proprio portafoglio telematico, versando a mezzo: 
• 
F24; 
• 
Strumenti di pagamento elettronico con addebito su conto corrente o carta di debito / credito; 
le somme necessarie per remunerare la prestazione ed assolvere gli obblighi contributivi. 
Sempre l’utilizzatore, almeno un’ora prima della prestazione, è obbligato a comunicare sulla piattaforma INPS 
(o chiamando il Contact center dell’Istituto): 
• 
I dati anagrafici ed identificativi del prestatore; 
• 
L’ammontare del compenso pattuito; 
• 
Data e l’ora di inizio e fine prestazione; 
• 
L’oggetto della prestazione.   
In analogia con diritti già presenti nel rapporto di lavoro dipendente, il prestatore di lavoro occasionale: 
• 
In materia di orario di lavoro, è destinatario delle tutele su riposo giornaliero, pause e riposi 
settimanali; 
• 
In materia di salute e sicurezza sui luoghi di lavoro, gli spettano i diritti previsti per la generalità dei 
lavoratori dipendenti; 
• 
È destinatario delle coperture assicurative Invalidità – Vecchiaia – Superstiti (IVS) presso la Gestione 
Separata INPS ed INAIL contro gli infortuni sul lavoro e le malattie professionali; 
• 
Riceve un compenso fissato con l’utilizzatore, comunque non inferiore ad un minimo orario di 9 euro 
netti (l’importo giornaliero dev’essere pari almeno a 36 euro equivalenti alla remunerazione di 4 ore 
lavorative, anche se la durata effettiva della prestazione è inferiore). 
Una volta effettuata la prestazione questa dev’essere validata dall’utilizzatore. Successivamente l’INPS, 
prelevando l’ammontare dal portafoglio telematico dell’utilizzatore, provvede a liquidare il compenso al 
prestatore, entro il giorno 15 del mese successivo quello di svolgimento del lavoro. 
Rispetto al compenso minimo di 9 euro netti all’ora, è necessario aggiungere: 
• 
Euro 2,97 a titolo di contributi INPS (carico utilizzatore) pari al 33% del compenso; 
• 
Euro 0,32 a titolo di contributi INAIL (carico utilizzatore) equivalenti al 3,5% del compenso; 

---

 
 
 
 
                                                                                            20  
 
• 
Euro 0,12 a titolo di oneri di gestione (carico utilizzatore) equivalenti all’1% del compenso; 
per un costo complessivo orario di 12,41 euro. 
L’accredito dei contributi avviene da parte dell’INPS, così come il trasferimento dei premi all’INAIL. 
 
1.4.2 Settore agricolo 
Le particolarità riguardanti le prestazioni occasionali nel settore agricolo, sono limitate a: 
• 
Soggetti prestatori; 
• 
Modalità di comunicazione della prestazione; 
• 
Compenso. 
Nello specifico, il contratto di prestazione occasionale è ammesso per le attività rese da: 
• 
Titolari di pensione di vecchiaia o invalidità; 
• 
Giovani con meno di 25 anni iscritti ad un ciclo di studi presso istituti scolastici o università; 
• 
Disoccupati; 
• 
Percettori di prestazioni integrative del salario ovvero altre prestazioni di sostegno del reddito; 
a patto che i soggetti citati non siano stati iscritti l’anno precedente negli elenchi anagrafici dei lavoratori 
agricoli. 
L’utilizzatore è tenuto a comunicare, almeno un’ora prima lo svolgimento della prestazione, i dati richiesti 
dall’INPS (descritti nel paragrafo precedente) in particolare la data di inizio ed il monte orario complessivo 
presunto, con riferimento ad un arco temporale non superiore a 10 giorni consecutivi. 
Il compenso minimo orario è determinato sulla base dei livelli salariali mensili degli operai agricoli, stabiliti dal 
CCNL stipulato dalle organizzazioni sindacali maggiormente rappresentative a livello nazionale (Contratto 
Collettivo Nazionale di Lavoro per gli operai agricoli e florovivaisti), cui aggiungere il “terzo elemento 
retributivo”. 
 
1.4.3 Privati 
Al di fuori dell’esercizio di un’impresa o di una professione, i privati possono ricorrere a prestazioni occasionali 
utilizzando il cosiddetto “Libretto Famiglia” INPS. 
 
 

---

 
 
 
 
                                                                                            21  
 
Le attività ammesse riguardano: 
• 
Piccoli lavori domestici, quali pulizia, manutenzione, giardinaggio; 
• 
Assistenza domiciliare a persone anziane, bambini, malati o portatori di handicap; 
• 
Insegnamento privato supplementare. 
Al pari di quanto avviene per imprese e professionisti: 
• 
Utilizzatore e prestatore sono tenuti ad iscriversi alla piattaforma INPS; 
• 
L’utilizzatore alimenta il proprio portafoglio virtuale versando le somme a mezzo modello F24 o tramite 
la piattaforma INPS. Ogni versamento dev’essere pari a 10 euro o a multipli di 10 euro; 
• 
Nel corso del rapporto il prestatore ha diritto al rispetto dei riposi e delle altre tutele previste in materia 
di orario di lavoro, oltre all’assicurazione IVS ed INAIL (eccezion fatta per il rispetto della normativa in 
materia di salute e sicurezza sul lavoro). 
Il compenso orario netto minimo è pari ad euro 8, cui si aggiungono (interamente a carico dell’utilizzatore): 
• 
1,65 euro a titolo di contributi INPS; 
• 
0,25 euro per premi INAIL; 
• 
0,10 euro per oneri gestionali; 
per un costo complessivo orario di 10 euro / ora. 
Una volta effettuata la prestazione: 
• 
L’utilizzatore, entro il giorno 3 del mese successivo, comunica all’INPS i dati identificativi del prestatore, 
il compenso pattuito, il luogo di svolgimento, l’ambito e la durata della prestazione; 
• 
Il prestatore riceve il compenso dall’INPS entro il giorno 15 del mese successivo la prestazione, con le 
modalità descritte per imprese e professionisti. 
 
1.5 Le novità della Legge di bilancio 2023 
Nella Gazzetta ufficiale del 29 dicembre 2022, Serie generale numero 303, Supplemento ordinario n. 43/L, è 
stata pubblicata la Legge 29 dicembre 2022 numero 197 contenente il “Bilancio di previsione dello Stato per 
l’anno finanziario 2023 e bilancio pluriennale per il triennio 2023 – 2025”.  
La norma, tra le altre cose, interviene all’articolo 1, commi dal 342 al 354, modificando la disciplina in materia 
di prestazioni occasionali, definita dall’articolo 54-bis, Decreto – legge 24 aprile 2017 numero 50, convertito, 

---

 
 
 
 
                                                                                            22  
 
con modificazioni, dalla Legge 21 giugno 2017 numero 96. Sulle novità della manovra sono arrivati i primi 
chiarimenti da parte dell'Inps con la Circolare del 19 gennaio 2023 numero 6. 
 
1.5.1 Cambia il tetto ai compensi per singolo utilizzatore 
La prima modifica riguarda l’articolo 54-bis, comma 1, lettera b). In particolare, per ciascun utilizzatore, con 
riferimento alla totalità dei prestatori, la prestazione si definisce occasionale se l’importo complessivo non 
eccede, nel corso di un anno civile, la somma di 10 mila euro, in luogo dei precedenti 5 mila.  
La novella e le altre limitazioni in materia di compenso si applicano (per espressa previsione del nuovo comma 
1-bis) anche alle attività lavorative di natura occasionale svolte nell’ambito delle attività di discoteche, sale da 
ballo, night-club e simili, di cui al codice ATECO 93.29.1.  
Resta fermo, invece, il compenso massimo di 5 mila euro che il singolo prestatore può percepire, nel corso di 
un anno civile, da più utilizzatori.  
Nessuna novità, inoltre, per il limite di compenso fissato a 2.500 euro per le prestazioni complessivamente 
rese da ogni prestatore in favore dello stesso utilizzatore. 
Come ha avuto modo di precisare la Circolare Inps del 19 gennaio 2023 numero 6, ai fini del rispetto dei limiti 
di compenso annuo, riferiti a ciascun utilizzatore con riguardo alla totalità dei prestatori, la misura del 
compenso è calcolata sulla base del 75% del suo effettivo importo per le seguenti categorie di soggetti: 
• 
Titolari di pensione di vecchiaia o di invalidità; 
• 
Giovani con meno di venticinque anni di età, se regolarmente iscritti a un ciclo di studi presso un 
istituto scolastico di qualsiasi ordine e grado ovvero a un ciclo di studi presso l’università; 
• 
Persone disoccupate ai sensi dell’articolo 19, Decreto legislativo 14 settembre 2015 numero 150; 
• 
Percettori di prestazioni integrative del salario ovvero di altre prestazioni di sostegno del reddito.  
Ne consegue che i limiti di compenso complessivo, riferiti a ciascun prestatore, pari a: 
• 
5.000,00 euro con riferimento alla totalità degli utilizzatori; 
• 
2.500,00 euro con riguardo al singolo utilizzatore; 
sono sempre da considerare in base al valore nominale.  
Al contrario l’utilizzatore, ai fini del rispetto del limite economico di 10 mila euro, potrà computare nella misura 
del 75% i compensi erogati a favore dei lavoratori appartenenti alle categorie sopra citate. 

---

 
 
 
 
                                                                                            23  
 
1.5.2 Cambia il limite dimensionale per imprese e professionisti 
L’articolo 1, comma 342, lettera d), punto 1) modifica il limite dimensionale per imprese e professionisti che 
ricorrono a prestazioni occasionali.  
Nello specifico, ritoccando il comma 14 dell’articolo 54-bis, si vieta il ricorso al contratto di prestazione 
occasionale da parte degli utilizzatori che hanno alle proprie dipendenze più di dieci lavoratori, in luogo del 
precedente limite di cinque.  
Viene inoltre abrogata la norma che consentiva l’utilizzo delle prestazioni occasionali (articolo 54-bis, comma 
14, lettera a) da parte delle “aziende alberghiere e delle strutture ricettive che opera nel settore del turismo, 
per le attività lavorative rese dai soggetti di cui al comma 8, e che hanno alle proprie dipendenze fino a otto 
lavoratori”. Ne consegue che le aziende in parola, a decorrere dal 1° gennaio 2023, possono stipulare accordi 
di prestazioni occasionali con i lavoratori, anche se non appartenenti alle categorie suddette. 
Con riferimento invece al limite dimensionale, sempre dallo scorso 1° gennaio, anche le aziende alberghiere e 
le strutture ricettive operanti nel settore del turismo potranno ricorrere a prestazioni occasionali se occupano 
fino a dieci lavoratori subordinati a tempo indeterminato. Come ricordato dall'Inps (Circolare numero 6/2023) 
rimane fermo l'obbligo per tale categoria di aziende, di effettuare la comunicazione preventiva delle prestazioni 
occasionali, almeno un'ora prima l'inizio della prestazione stessa, mediante l'utilizzo di un calendario giornaliero 
gestito attraverso l'apposita procedura telematica sul portale dell'Istituto.  
In ogni caso, conclude l'Inps, è vietato "il ricorso al Contratto di prestazione occasionale nell'ambito 
dell'esecuzione di appalti di opere o servizi". 
 
1.5.3 Le novità per il settore agricolo 
La Manovra 2023 riscrive la disciplina delle prestazioni occasionali nel settore agricolo. Nello specifico, l’articolo 
1, comma 343 afferma che al fine di “garantire la continuità produttiva delle imprese agricole e di creare le 
condizioni per facilitare il reperimento di manodopera per le attività stagionali, favorendo forme semplificate 
di utilizzo delle prestazioni di lavoro occasionale a tempo determinato in agricoltura assicurando ai lavoratori 
le tutele previste dal rapporto di lavoro subordinato” si applica nel biennio 2023 – 2024 la normativa speciale 
descritta nei commi dal 344 al 354.  
Nello specifico, a partire dal 2023, le aziende del settore agricolo, qualora abbiano alle proprie dipendenze fino 
a dieci lavoratori subordinati a tempo indeterminato, potranno utilizzare prestazioni occasionali per un periodo 
non superiore a quarantacinque giorni, per ciascun lavoratore, nel corso dell’anno solare.  

---

 
 
 
 
                                                                                            24  
 
Il contratto in parola può coinvolgere:  
• 
Persone disoccupate, ai sensi dell’articolo 19 del Decreto legislativo 14 settembre 2015 numero 150, 
nonché percettori di NASpI o DIS-COLL, di cui, rispettivamente, agli articoli 1 e 15 del Decreto 
legislativo 4 marzo 2015 numero 22; 
• 
Percettori del Reddito di cittadinanza o di ammortizzatori sociali; 
• 
Pensionati di vecchiaia o di anzianità; 
• 
Giovani con meno di venticinque anni, se regolarmente iscritti a un ciclo di studi presso un istituto 
scolastico di qualsiasi ordine e grado, compatibilmente con gli impegni scolastici, ovvero in qualunque 
periodo dell’anno se iscritti all’università; 
• 
Detenuti o internati, ammessi al lavoro esterno ai sensi dell’articolo 21 della Legge 26 luglio 1975 
numero 354, nonché soggetti in semilibertà provenienti dalla detenzione o internati in semilibertà.  
I soggetti citati, ad eccezione dei pensionati, non devono aver avuto rapporti di lavoro subordinato in 
agricoltura (o, comunque, rapporti diversi da quelli previsti dalla disciplina speciale di cui alla Manovra 2023) 
nei tre anni precedenti la prestazione occasionale.  
Sempre rispetto ai prestatori, l’articolo 1, comma 342, lettera c) abroga il comma 14-bis del citato articolo 54-
bis secondo il quale è vietato il ricorso al contratto di prestazione occasionale, eccezion fatta per i soggetti di 
seguito indicati, purché non iscritti nell’anno precedente negli elenchi anagrafici dei lavoratori agricoli:  
• 
Titolari di pensione di vecchiaia o di invalidità; 
• 
Giovani con meno di venticinque anni di età, se regolarmente iscritti a un ciclo di studi presso un 
istituto scolastico di qualsiasi ordine e grado ovvero a un ciclo di studi presso l’università; 
• 
Persone disoccupate, ai sensi dell’articolo 19 del Decreto legislativo 14 settembre 2015, numero 150; 
• 
Percettori di prestazioni integrative del salario, di reddito di inclusione (REI) ovvero di altre prestazioni 
di sostegno del reddito. 
Vengono inoltre abrogate altre disposizioni dell’articolo 54-bis, nello specifico: 
• 
Il comma 16, comportando, di conseguenza, che anche nel settore agricolo la misura minima oraria 
del compenso è pari a 9 euro; 
• 
Il riferimento all’imprenditore agricolo presente nel comma 17, lettera d), pertanto:  
1) L’utilizzatore non è più tenuto a comunicare sulla piattaforma telematica Inps che trattasi 
di imprenditore agricolo (resta comunque fermo l’obbligo di comunicazione preventiva); 
2) L’imprenditore agricolo non deve più precisare nella comunicazione obbligatoria di 
rispettare il particolare regime dei compensi riservato al settore agricolo; 

---

 
 
 
 
                                                                                            25  
 
• 
Il comma 8-bis, riguardante l’obbligo per il prestatore di autocertificare, nella piattaforma telematica 
Inps, di non essere stato iscritto nell’anno precedente negli elenchi anagrafici dei lavoratori agricoli.  
Con riguardo alle modalità di svolgimento del nuovo contratto di prestazione occasionale, la Legge numero 
197/2022 (articolo 1, comma 345) impone al datore di lavoro di acquisire, prima dell’inizio del rapporto, 
un’autocertificazione resa dal lavoratore in ordine alla propria condizione soggettiva.  
L’Inps, dal canto suo, provvede a “sottrarre dalla contribuzione figurativa relativa alle eventuali prestazioni 
integrative del salario o di sostegno al reddito gli accrediti contributivi derivanti dalle prestazioni di lavoro 
occasionale agricolo” (articolo 1, comma 345).  
Sempre al datore di lavoro che ricorre a prestazioni di lavoro occasionale agricolo a tempo determinato (articolo 
1, comma 346) si impone di trasmettere al Centro per l’impiego, prima dell’inizio della prestazione stessa, la 
comunicazione obbligatoria di cui all’articolo 9-bis del Decreto – legge 1° ottobre 1996, convertito, con 
modificazioni, dalla Legge 28 novembre 1996 numero 608. Sul punto la Nota del Ministero del lavoro e delle 
politiche sociali del 20 gennaio 2023 numero 462 ha precisato che "al fine di dare attuazione a quanto 
introdotto dalla Legge di Bilancio, si è provveduto, pertanto, ad aggiornare il modello UNILAV inserendo nella 
tabella contratti il codice H.03.00". 
I datori di lavoro, ancora la nota, dovranno "quindi selezionare il già menzionato codice per comunicare 
l'instaurazione, la modifica o la cessazione del rapporto di lavoro come introdotto dalla citata Legge di Bilancio 
2023". 
Nella comunicazione, i quarantacinque giorni di prestazione massima consentiti si computano prendendo in 
considerazione esclusivamente le giornate di effettivo lavoro “e non la durata in sé del contratto di lavoro, che 
può avere una durata massima di dodici mesi” (articolo 1, comma 346, secondo periodo).  
Non possono comunque instaurare un rapporto di lavoro agricolo occasionale a termine (articolo 1, comma 
347) i datori di lavoro che non rispettano i contratti collettivi nazionali e provinciali di lavoro, stipulati dalle 
organizzazioni sindacali comparativamente più rappresentative sul piano nazionale.  
A fronte della prestazione occasionale resa in ambito agricolo, il lavoratore ha diritto ad un compenso calcolato 
in base alla retribuzione stabilita dai “contratti collettivi nazionali e provinciali di lavoro, stipulati dalle 
organizzazioni sindacali comparativamente più rappresentative sul piano nazionale” (articolo 1, comma 348).  
Il compenso dev’essere liquidato direttamente dal datore di lavoro, a mezzo strumenti di pagamento tracciabili 
(ai sensi dell’articolo 1, commi da 910 a 913, della Legge 27 dicembre 2017 numero 205), quali: 
• 
Bonifico sul conto identificato dal codice Iban indicato dal lavoratore; 

---

 
 
 
 
                                                                                            26  
 
• 
Strumenti di pagamento elettronico (inclusa la carta di credito prepagata intestata al lavoratore, anche 
se non collegata ad un Iban); 
• 
Contanti presso lo sportello bancario o postale dove il datore di lavoro ha aperto un conto corrente di 
tesoreria con mandato di pagamento; 
• 
Assegno o vaglia postale, consegnato direttamente al lavoratore o, in caso di suo comprovato 
impedimento, ad un suo delegato (coniuge, convivente o familiare, in linea retta o collaterale, purché 
di età non inferiore a sedici anni).  
La retribuzione, pertanto, non può essere corrisposta in contanti direttamente al lavoratore. In caso di 
violazione degli obblighi citati, è prevista una sanzione amministrativa pecuniaria da 1.000 a 5.000 euro.  
Per il lavoratore, il compenso percepito per le prestazioni occasionali è esente da qualsiasi imposizione fiscale, 
non incide sullo stato di disoccupato o inoccupato entro il limite di quarantacinque giornate di prestazione per 
anno civile, oltre ad essere cumulabile con qualsiasi tipologia di trattamento pensionistico.  
Inoltre, la contribuzione versata dal datore di lavoro e dal lavoratore “è considerata utile ai fini di eventuali 
successive prestazioni previdenziali, assistenziali e di disoccupazione, anche agricole” oltre ad essere 
“computabile ai fini della determinazione del reddito necessario per il rilascio o il rinnovo del permesso di 
soggiorno” (articolo 1, comma 349).  
I lavoratori occasionali possono essere iscritti nel Libro unico del lavoro (LUL) in un’unica soluzione, anche in 
relazione alla scadenza del rapporto di lavoro, fermo restando che i compensi spettanti possono essere erogati 
anche anticipatamente, su base settimanale, quindicinale o mensile, con le modalità descritte all’articolo 1, 
comma 348 citato.  
Il datore di lavoro, grazie alla consegna di copia della comunicazione telematica di assunzione trasmessa al 
Centro per l’impiego (di cui all’articolo 1, comma 346), assolve gli obblighi di informativa in favore del lavoratore 
prescritti dall’articolo 1 del Decreto legislativo 26 maggio 1997 numero 152.  
Sempre al datore è fatto obbligo di versare all’Inps la contribuzione unificata previdenziale e assistenziale 
agricola, comprensiva anche di quella contrattuale, dovuta sui compensi erogati, con “l’aliquota determinata 
ai sensi dell’articolo 1, comma 45, della Legge 13 dicembre 2010, n. 220, per i territori svantaggiati, entro il 
giorno 16 del mese successivo al termine della prestazione, secondo modalità stabilite dall’Istituto nazionale 
della previdenziale sociale e dall’Istituto nazionale per l’assicurazione contro gli infortuni sul lavoro, d’intesa 
tra loro” (articolo 1, comma 352).  
 
 

---

 
 
 
 
                                                                                            27  
 
Da ultimo, la Manovra 2023 prevede, in caso di:  
• 
Superamento del limite di durata (quarantacinque giornate annue per singolo lavoratore), la 
trasformazione del rapporto in contratto a tempo indeterminato; 
• 
Violazione dell’obbligo di comunicazione preventiva ovvero a fronte dell’utilizzo di soggetti diversi da 
quelli di cui al comma 344, la sanzione amministrativa pecuniaria da 500 a 2.500 euro per ogni giornata 
cui risulta accertata la violazione, a meno che la “violazione del comma 344 da parte dell’impresa 
agricola non derivi dalle informazioni incomplete o non veritiere contenute nell’autocertificazione resa 
dal lavoratore ai sensi del comma 345” (articolo 1, comma 354). 
In merito alle modifiche riguardanti il settore agricolo, l'Inps ha precisato con la citata Circolare del 19 gennaio 
2023 che atteso "il divieto di utilizzo del Contratto di prestazione occasionale per le imprese operanti nel settore 
dell'agricoltura, le stesse potranno richiedere il rimborso delle somme eventualmente già versate e non ancora 
utilizzate".  
Da ultimo, sempre l'Istituto ha comunicato che in riferimento alle novità introdotte dai commi da 344 a 354 
della Manovra 2023, in particolare per quanto riguarda le modalità di dichiarazione e di versamento della 
contribuzione previdenziale e assistenziale agricola all'Inps "saranno successivamente fornite indicazioni in 
un'apposita circolare illustrativa". 
 
1.6 Lettera di incarico per lavoro autonomo occasionale 
Sebbene la legge non imponga alcun documento o contratto scritto, è consigliabile predisporre una lettera di 
incarico contenente le caratteristiche della prestazione ed il compenso pattuito tra le parti. 
Il documento dovrà innanzitutto riportare: 
• 
Luogo e data; 
• 
Dati identificativi del committente, quali nome e cognome / ragione sociale, sede legale, codice fiscale 
ed eventuale partita IVA; 
• 
Dati identificativi del lavoratore come nome e cognome, codice fiscale, residenza. 
Successivamente, l’oggetto avrà come dicitura: “Lettera di incarico per lavoro autonomo occasionale ai sensi 
dell’articolo 2222 Codice Civile”. 
 
 

---

 
 
 
 
                                                                                            28  
 
Il corpo del documento conterrà: 
• 
Dettaglio dell’attività da svolgere e richiamo alle caratteristiche del rapporto (autonomia ed 
occasionalità) oltre alla riserva del committente di fornire indicazioni di massima “Ai sensi dell’articolo 
2222 Codice Civile Lei si impegna a svolgere la seguente attività _______________ in modo 
occasionale ed autonomo, senza alcun assoggettamento al potere gerarchico, direttivo e disciplinare 
esercitato dallo / dalla Scrivente _______________ eccezion fatta per indicazioni di massima sui 
contenuti della prestazione, nel rispetto della natura autonoma dell’incarico”; 
• 
La possibilità di avvalersi della struttura del committente “Nel rendere l’attività di _______________ 
Lei potrà avvalersi della nostra struttura, concordando la presenza nei locali aziendali con il / la Sig. / 
Sig.ra _______________ il / la quale riveste la qualifica di _______________ ”; 
• 
L’obbligo di informare il lavoratore circa i rischi per la salute e la sicurezza “Lo / La Scrivente 
_______________ si impegna ad informarla preventivamente circa i rischi presenti nei locali aziendali, 
nonché di quelli attinenti l’attività di _______________ oggetto della presente lettera di incarico”; 
• 
Il compenso pattuito e le modalità di pagamento (ad esempio bonifico bancario) “A seguito delle intese 
intercorse e a fronte dell’incarico affidatoLe è previsto un compenso omnicomprensivo pari ad euro 
_______________ ( _______________ /00) al lordo delle ritenute di legge, da corrispondersi previa 
emissione di regolare nota ed a mezzo bonifico bancario alle coordinate che Lei si impegnerà a fornire 
allo / alla Scrivente”; 
• 
L’impegno del lavoratore a rendere informazioni circa l’eventuale superamento del limite dei 5 mila 
euro “Con la sottoscrizione della presente lettera di incarico Lei si impegna a fornire allo / alla Scrivente 
_______________ qualsiasi informazione utile al corretto adempimento degli obblighi di versamento 
e denuncia dei contributi alla Gestione Separata INPS ai sensi dell’articolo 44 nel Decreto legge 30 
settembre 2003 numero 269 (convertito con modificazioni in Legge 24 novembre 2003 numero 326)”; 
• 
Il richiamo ad eventuali cause di risoluzione dell’incarico oltre alle modalità (ed al preavviso) per 
manifestare tale volontà. 
Di seguito un esempio completo di lettera di incarico. 
(Scarica qui in formato word) 
Luogo e data 
Dati del Committente 
Dati del Lavoratore 
Oggetto: Lettera di incarico per lavoro autonomo occasionale ai sensi dell’articolo 2222 Codice Civile. 
Con la presente Le comunichiamo che a seguito delle intese intercorse ed ai sensi dell’articolo 2222 Codice 

---

 
 
 
 
                                                                                            29  
 
Civile Lei si impegna a svolgere la seguente attività _______________ in modo occasionale ed autonomo, 
senza alcun assoggettamento al potere gerarchico, direttivo e disciplinare esercitato dallo / dalla Scrivente 
_______________ (di seguito “il / la Committente”). 
Nel rispetto della natura autonoma dell’incarico, il / la Committente si riserva di fornire indicazioni di massima 
sui contenuti della prestazione. 
Nel rendere l’attività Lei potrà avvalersi della nostra struttura, concordando la presenza nei locali aziendali con 
il / la Sig. / Sig.ra ______________ il / la quale riveste la qualifica di _______________. 
Il / La Committente si impegna ad informarla preventivamente circa i rischi presenti nei locali aziendali, nonché 
di quelli attinenti l’attività di _______________ oggetto della presente lettera di incarico. 
A seguito delle intese intercorse e a fronte dell’incarico affidatoLe è previsto un compenso omnicomprensivo 
pari ad euro __________________ ( _______________ /00) al lordo delle ritenute di legge, da corrispondersi 
previa emissione di regolare nota ed a mezzo bonifico bancario alle coordinate che Lei si impegnerà a fornire 
al / alla Committente. 
Con la sottoscrizione della presente lettera di incarico Lei si impegna a fornire qualsiasi informazione utile al 
corretto adempimento degli obblighi di versamento dei contributi alla Gestione Separata INPS ai sensi 
dell’articolo 44 nel Decreto legge 30 settembre 2003 numero 269 (convertito con modificazioni in Legge 24 
novembre 2003 numero 326). 
La presente lettera di incarico ha validità sino ad esplicita revoca comunicata alla controparte a mezzo 
raccomandata A/R o posta elettronica certificata nel rispetto del termine di preavviso di giorni_______. 
Con l’occasione Le porgiamo i nostri più cordiali saluti. 
Firma Committente 
Per ricevuta ed accettazione 
Firma Lavoratore 
 
1.7 Modalità di pagamento dei compensi 
L’articolo 1 comma 910 della Legge 27 dicembre 2017 numero 205 contenente il “Bilancio di previsione dello 
Stato per l’anno finanziario 2018 e bilancio pluriennale per il triennio 2018-2020” ha previsto a far data dal 1° 
luglio 2018 l’obbligo per datori di lavoro e committenti di corrispondere la retribuzione, nonché ogni anticipo 
di essa, attraverso “una banca o un ufficio postale con uno dei seguenti mezzi”: 

---

 
 
 
 
                                                                                            30  
 
• 
Bonifico sul conto identificato dal codice IBAN indicato dal lavoratore; 
• 
Strumenti di pagamento elettronico; 
• 
Pagamento in contanti “presso lo sportello bancario o postale dove il datore di lavoro abbia aperto un 
conto corrente di tesoreria con mandato di pagamento”; 
• 
Emissione di “un assegno consegnato direttamente al lavoratore o, in caso di suo comprovato 
impedimento, a un suo delegato”. 
I commi successivi prevedono che: 
• 
I datori di lavoro ed i committenti non possono corrispondere la retribuzione “per mezzo di denaro 
contante direttamente al lavoratore, qualunque sia la tipologia del rapporto di lavoro instaurato” 
(comma 911); 
• 
Per rapporto di lavoro si intende “ogni rapporto di lavoro subordinato di cui all’articolo 2094 del codice 
civile, indipendentemente dalle modalità di svolgimento della prestazione e dalla durata del rapporto”, 
oltre ai contratti di collaborazione coordinata e continuativa ovvero instaurati con i soci lavoratori di 
cooperative. 
Con l’obiettivo di fornire chiarimenti in merito agli obblighi introdotti dalla Manovra 2018, l’Ispettorato 
Nazionale del Lavoro è intervenuto con la Nota del 22 maggio 2018 numero 4538. Nel documento si afferma 
che sono esclusi dagli obblighi di legge “in quanto non espressamente richiamati dal comma 912, i compensi 
derivanti da borse di studio, tirocini, rapporti autonomi di natura occasionale”. 
Il riferimento è naturalmente agli incarichi di lavoro autonomo occasionale ai sensi dell’articolo 2222 del Codice 
Civile. 
Di conseguenza, in assenza di qualsiasi obbligo di legge, le parti restano libere di definire nella lettera di 
incarico la modalità di erogazione del compenso. 
Sul punto è bene precisare che nonostante il limite all’utilizzo dei contanti, di cui alla citata Legge numero 
205/2017, non si estenda al lavoro autonomo occasionale, l’Amministrazione finanziaria ha comunque il potere 
di verificare in concreto la natura e la liceità di qualsiasi operazione. 
In tal senso è opportuno (e consigliabile) utilizzare strumenti di pagamento tracciabili, siano essi l’accredito 
bancario o l’assegno e, più in generale, i mezzi indicati all’articolo 1 comma 910 della Legge 27 dicembre 2017 
numero 205. 
 
 
 

---

 
 
 
 
                                                                                            31  
 
1.8 Nota di pagamento 
L’erogazione del compenso per la prestazione di lavoro autonomo occasionale avviene di norma, nel rispetto 
di quanto precisato nella lettera di incarico, previa presentazione di una nota o richiesta di pagamento. 
Le modalità di invio del documento variano in base a quanto concordato tra le parti: si può prevedere ad 
esempio la consegna del documento cartaceo o l’invio via mail o posta elettronica certificata. 
Ecco un esempio di nota di pagamento. 
(Scarica qui in formato word) 
Dati del Lavoratore 
Dati del Committente destinatario 
Oggetto: Nota di pagamento relativa a compensi derivanti da prestazioni di lavoro autonomo occasionale ai 
sensi dell’articolo 2222 Codice Civile. 
Richiesta n° _______ del _______. 
Il / la sottoscritto / a ____________________________________________ 
nato / a a ___________________________ il ________________________ 
codice fiscale __________________________________________________ 
e residente a __________________________ provincia ________________ 
cap _______ 
Premesso che 
• 
Ha 
svolto 
l’attività 
di 
______________________________________ 
in 
favore 
di_____________________ in virtù dell’incarico conferito con lettera del __________________ 
sottoscritta da entrambe le parti; 
• 
Che la citata lettera ha fissato un compenso pari ad euro ______________ (____________/00) al 
lordo delle ritenute di legge; 
Chiede 
Il pagamento del compenso secondo il seguente prospetto di liquidazione: 
Compenso lordo (A) 
 
 
 
______________ 

---

 
 
 
 
                                                                                            32  
 
Ritenuta d’acconto 20% (B) 
 
______________ 
Importo soggetto a ritenuta INPS 
 
______________ 
Importo NON soggetto a ritenuta INPS______________ 
Imponibile contributivo (arrotondato) ______________ 
Ritenuta INPS (1/3) c/lavoratore (C) ______________ 
Netto (A – B – C) 
 
 
 
______________ 
Il / la sottoscritto / a dichiara di non svolgere tale attività in forma professionale e di non essere altresì titolare 
di partita IVA. 
Le somme oggetto della presente nota di pagamento rientrano nella categoria dei cosiddetti “redditi diversi” 
di cui all’articolo 67, comma 1, lettera l) di cui al Decreto del Presidente della Repubblica 22 dicembre 1986 
numero 917 (TUIR) e sono pertanto escluse dal campo di applicazione dell’Imposta sul Valore Aggiunto (IVA) 
ai sensi dell’articolo 5 del Decreto del Presidente della Repubblica 26 ottobre 1972 numero 633. 
A seguito delle intese intercorse di cui alla lettera di incarico sopra citata, si chiede il pagamento del compenso 
di euro __________________________ 
(______________________/00) a mezzo___________________________. 
In fede Firma del Lavoratore 
 
1.9 Le tutele del “Jobs Act lavoratori autonomi” 
La Legge 22 maggio 2017 numero 81 (cosiddetto “Jobs Act lavoratori autonomi”) ha avuto come obiettivo 
quello di introdurre una serie di disposizioni finalizzate a tutelare i lavoratori autonomi non imprenditori. 
L’articolo 1 include tra i rapporti meritevoli di tutela quelli di “lavoro autonomo di cui al titolo III del libro quinto 
del codice civile, ivi inclusi i rapporti di lavoro autonomo che hanno una disciplina particolare ai sensi 
dell’articolo 2222 del codice civile”. 
Sono al contrario esclusi dall’ambito di applicazione del “Jobs Act autonomi” (articolo 1 comma 2) gli 
“imprenditori, ivi compresi i piccoli imprenditori di cui all’articolo 2083 del codice civile”. Ci si riferisce in 
particolare a: 
• 
Imprenditori; 

---

 
 
 
 
                                                                                            33  
 
• 
“Piccoli imprenditori” quali coltivatori diretti, artigiani, piccoli commercianti nonché coloro che 
esercitano un’attività professionale organizzata prevalentemente con lavoro proprio e dei componenti 
della famiglia. 
Di conseguenza, anche i rapporti di lavoro autonomo occasionale rientrano nella platea dei beneficiari delle 
norme di cui alla Legge numero 81/2017. 
 
1.9.1 Contratto 
Ai sensi dell’articolo 3 della Legge numero 81 il contratto tra il committente ed il lavoratore può essere concluso 
con libertà di forma. Tuttavia, si considera “abusivo il rifiuto del committente di stipulare il contratto in forma 
scritta” a fronte di una richiesta del lavoratore. 
Si considerano inoltre “abusive e prive di effetto le clausole” che: 
• 
Attribuiscono al committente la facoltà di modificare unilateralmente le condizioni del contratto; 
• 
In caso di contratto avente ad oggetto una prestazione continuativa assegnano al committente la 
facoltà di recedere senza congruo preavviso; 
• 
Concordano termini di pagamento superiori a 60 giorni. 
A fronte di clausole abusive o di rifiuto del committente di stipulare il contratto per iscritto, il lavoratore ha 
diritto al risarcimento dei danni “anche promuovendo un tentativo di conciliazione mediante gli organismi 
abilitati”. 
 
1.9.2 Pagamento del compenso 
Il pagamento del compenso (articolo 2) non può avvenire con un termine superiore a 60 giorni dalla data di 
ricevimento della fattura o della richiesta di pagamento. 
A fronte di una clausola che preveda un termine eccedente i 60 giorni, la stessa è considerata abusiva e priva 
di effetto. 
Nel caso in cui le parti: 
• 
Non abbiano concordato alcun termine; 
• 
In alternativa non rispettino il termine previsto; 
è applicata una scadenza di 30 giorni entro la quale il committente è tenuto a corrispondere il compenso. 

---

 
 
 
 
                                                                                            34  
 
Trascorsi i 30 giorni decorrono gli interessi moratori, senza necessità di procedere alla costituzione in mora. 
Il termine in questione decorre da: 
• 
Data di ricevimento della fattura o richiesta di pagamento; 
• 
Data di prestazione dei servizi, nel caso in cui non sia certa la data di ricevimento della fattura o della 
richiesta di pagamento; 
• 
Data di prestazione dei servizi, se la data di ricevimento della fattura o della richiesta di pagamento è 
anteriore; 
• 
Data di accettazione o della verifica eventualmente previste dalla legge o dal contratto ai fini 
dell’accertamento della conformità dei servizi alle previsioni contrattuali, se il ricevimento della fattura 
o della richiesta equivalente avviene entro tale data. 
 
1.9.3 Invenzioni del lavoratore 
Salvo il caso in cui (articolo 4) l’attività inventiva sia prevista come oggetto del contratto “e a tale scopo 
compensata” i diritti di utilizzazione economica relativi “ad apporti originali e a invenzioni realizzati 
nell’esecuzione del contratto stesso spettano al lavoro autonomo”. 
Nella nozione di apporto originale rientrano le creazioni aventi carattere di novità che, anche se non ricomprese 
nell’oggetto dell’attività del lavoratore, restano soggette a sfruttamento commerciale da parte dello stesso. 
 
1.9.4 Eventi di gravidanza, malattia e infortunio 
Gli eventi di gravidanza, malattia e infortunio dei “lavoratori autonomi che prestano la loro attività in via 
continuativa per il committente non comportano l’estinzione del rapporto di lavoro” (articolo 14). 
Su richiesta dell’interessato è possibile chiedere la sospensione del contratto “senza diritto al corrispettivo, per 
un periodo non superiore a centocinquanta giorni per anno solare, fatto salvo il venir meno dell’interesse del 
committente”. 
In caso di maternità è prevista (articolo 14 comma 2), previo consenso del committente, la possibilità di 
sostituzione delle lavoratrici autonome “da parte di altri lavoratori autonomi di fiducia delle lavoratrici stesse, 
in possesso dei necessari requisiti professionali, nonché dei soci, anche attraverso il riconoscimento di forme 
di compresenza della lavoratrice e del suo sostituto”. 
È altresì riconosciuta (articolo 14 comma 3) in caso di malattia o infortunio di gravità “tale da impedire lo 

---

 
 
 
 
                                                                                            35  
 
svolgimento dell’attività lavorativa oltre sessanta giorni” la sospensione del versamento dei “contributi 
previdenziali e dei premi assicurativi” per l’intera durata dell’evento fino ad un massimo di due anni. 
Decorso il periodo sopra citato il lavoratore “è tenuto a versare i contributi e i premi maturati durante il periodo 
di sospensione in un numero di rate mensili pari a tre volte i mesi di sospensione”. 

---

 
 
 
 
2. 
Gli obblighi di comunicazione previsti dal Decreto “Fiscale” 
 
 
 
 
 
 
L’articolo 13 del Decreto legge 21 ottobre 2021 numero 146 (convertito con modificazioni in Legge 17 dicembre 
2021 numero 215), cosiddetto Decreto “Fiscale”, modifica l’articolo 14 del Decreto legislativo 9 aprile 2008 
numero 81 contenente norme “in materia di tutela della salute e della sicurezza nei luoghi di lavoro”. 
La novità, introdotta in sede di conversione in legge del Decreto, prevede “al fine di svolgere attività di 
monitoraggio e di contrastare forme elusive” nell’utilizzo del lavoro autonomo occasionale, l’obbligo in capo al 
committente, a far data dal 21 dicembre 2021, di segnalare “l’avvio dell’attività dei suddetti lavoratori” a mezzo 
invio di “preventiva comunicazione all’Ispettorato territoriale del lavoro competente per territorio” (utilizzando 
gli indirizzi mail in calce alla nota stessa) in ragione del luogo di svolgimento della prestazione. 
L’invio della comunicazione “mediante SMS o posta elettronica” dovrà avvenire con le modalità operative 
definite dall’articolo 15 comma 3 del Decreto legislativo 15 giugno 2015 numero 81, in materia di prestazioni 
rese dai lavoratori intermittenti. 
La violazione degli obblighi è punita con una “sanzione amministrativa da euro 500 a euro 2.500 in relazione 
a ciascun lavoratore autonomo occasionale per cui è stata omessa o ritardata la comunicazione”. In questi casi 
non si “applica la procedura di diffida di cui all’articolo 13 del decreto legislativo 23 aprile 2004 n. 124”. 
Al fine di chiarire gli aspetti operativi legati all'invio della comunicazione per i lavoratori occasionali è 
intervenuto l'Ispettorato Territoriale del Lavoro con la Nota 11 gennaio 2022 numero 29.  
Nel documento l'INL rende noto che, essendo l'obbligo in questione "previsto all'interno della disciplina in 
materia di sospensione dell'attività imprenditoriale di cui all'art. 14 D.Lgs. n. 81/2008", sono tenuti ad inviare 
la comunicazione i soli committenti che operano come imprenditori.  
 

---

 
 
 
 
                                                                                            37  
 
Sempre l'Ispettorato afferma che la novità riguarda i soli lavoratori autonomi occasionali inquadrabili nella 
definizione contenuta all'articolo 2222 Codice Civile con esclusione pertanto di: 
• 
Rapporti di lavoro subordinati; 
• 
Collaborazioni coordinate e continuative; 
• 
Prestazioni di lavoro occasionali (disciplinate dall'articolo 54-bis del Decreto Legge 24 aprile 2017 
numero 50 convertito in Legge 21 giugno 2017 numero 96); 
• 
Professioni intellettuali ed in generale tutte le attività autonome esercitate in maniera abituale 
(assoggettate ad IVA) "se tuttavia l'attività effettivamente svolta non corrisponda a quella esercitata 
in regime IVA, la stessa rientrerà nell'ambito di applicazione della disciplina"; 
• 
Rapporti di lavoro "intermediati da piattaforma digitale".  
L’obbligo di comunicazione peraltro non sussiste (Nota INL 1° marzo 2022 numero 393) per le attività di: 
• 
Volontariato; 
• 
Guida turistica; 
• 
Prestazioni occasionali rese da traduttori, interpreti e docenti di lingua; 
• 
Sponsorizzazioni effettuate da atleti che si accordano con società produttrici di abbigliamento sportivo 
per l’uso della propria immagine.  
Le novità, continua la Nota, si applicano nei confronti dei "rapporti avviati dopo l'entrata in vigore della 
disposizione", coincidente con il 21 dicembre 2021, nonché di quelli "avviati prima, ancora in corso alla data 
di emanazione della presente nota" (11 gennaio 2022).  
In via transitoria, per tutti i rapporti in essere alla data di emanazione del documento INL oltre a quelli iniziati 
a decorrere dal 21 dicembre e già cessati "in virtù dell'assenza di indicazioni a riguardo" la comunicazione 
dovrà essere effettuata entro il 18 gennaio 2022.  
Resta invece fermo il regime ordinario per gli incarichi avviati successivamente al giorno 11 gennaio 2022. In 
questi casi la comunicazione andrà effettuata prima dell'inizio della prestazione di lavoro autonomo 
occasionale, eventualmente indicata nella lettera di incarico. 
Ulteriori chiarimenti dell’Ispettorato sono riportati nella Nota del 27 gennaio 2022 numero 109, sotto forma di 
10 FAQ. 
 
 

---

 
 
 
 
                                                                                            38  
 
Nota Ispettorato Nazionale del Lavoro 27 gennaio 2022 numero 109  
 

---

 
 
 
 
                                                                                            39  
 
 

---

 
 
 
 
                                                                                            40  
 
 
La successiva Nota INL del 28 marzo 2022 numero 573 ha disposto la fine del periodo transitorio, inaugurato 
con il citato documento dell’Ispettorato dell’11 gennaio 2022. Si comunica infatti che da “lunedì 28 marzo 
2022, sul portale Servizi Lavoro del Ministero del lavoro e delle politiche sociali, è operativa la nuova 
applicazione che consente di effettuare la comunicazione obbligatoria dei rapporti di lavoro autonomo 
occasionale di cui all’art. 14 D.Lgs. n. 81/2008”.  
La piattaforma presente sul portale “servizi.lavoro.gov.it” è accessibile tramite Spid e Cie (Carta di identità 
elettronica).  
Oltre a dover inserire i dati già evidenziati nella Nota dell’11 gennaio 2022, con riguardo al termine entro il 
quale sarà conclusa l’opera o il servizio, il modello permette di scegliere tre distinte ipotesi: entro 7 giorni, 
entro 15 giorni ed entro 30 giorni. Nell’ipotesi in cui l’opera o il servizio non sia compiuto nell’arco temporale 
indicato sarà necessario effettuare una nuova comunicazione.  
Da ultimo, l’INL ha informato che “fino al 30 aprile 2022 sarà possibile continuare ad effettuare la 
comunicazione in questione anche a mezzo mail”. Tuttavia, a decorrere dal 1° maggio 2022, l’unico “canale 
valido per assolvere a tale obbligo sarà quello telematico messo a disposizione dal Ministero del lavoro e delle 
politiche sociali e non saranno ritenute valide – e pertanto sanzionabili – le comunicazioni effettuate a mezzo 
e-mail direttamente alle sedi degli Ispettorati territoriali del lavoro”. 

---

 
 
 
 
                                                                                            41  
 
In ogni caso, ha affermato la successiva Nota dell’Ispettorato del 22 aprile 2022 numero 881, al fine di 
salvaguardare la possibilità di adempiere all'obbligo di legge anche in caso di malfunzionamento del sistema o 
in altre ipotesi connesse ad oggettive difficoltà del committente “si ritiene opportuno mantenere attive le 
caselle di posta elettronica già indicate” con la Nota dell’11 gennaio 2022.  
L’INL evidenzia tuttavia che la trasmissione della comunicazione a mezzo e-mail non consente, contrariamente 
“a quanto potrà avvenire attraverso il servizio predisposto dal Ministero del lavoro, un efficace monitoraggio 
degli adempimenti, proprio in ragione delle difficoltà di disporre di un quadro complessivo delle trasmissioni 
effettuate dal medesimo committente e dei relativi contenuti”. Per queste ragioni, prosegue l’Ispettorato, si 
ritiene “opportuno che eventuali verifiche, anche a campione, che codesti Uffici vorranno attivare siano 
prioritariamente effettuate nei confronti di committenti che facciano uso della posta elettronica anziché della 
citata applicazione”.  
 
2.1 Il rinvio al lavoro intermittente 
L’articolo 14 del Testo unico in materia di tutela della salute e della sicurezza nei luoghi di lavoro, come 
modificato dal Decreto “Fiscale”, sulle modalità operative della comunicazione riguardante i lavoratori autonomi 
occasionali rinvia all’articolo 15 comma 3 del citato D.lgs. 81/2015. 
Questa norma prevede l’obbligo per il datore di lavoro: 
• 
Prima dell’inizio della prestazione lavorativa; 
• 
Ovvero prima di un ciclo integrato di prestazioni di durata non superiore a trenta giorni; 
nell’ambito dei rapporti di lavoro intermittente, di “comunicarne la durata alla direzione territoriale del lavoro 
competente per territorio, mediante sms o posta elettronica”. 
Nel frattempo la DTL è divenuta Ispettorato territoriale del lavoro e la comunicazione (da inoltrarsi anche nel 
giorno stesso di inizio della prestazione purché prima dell’effettivo impiego del lavoratore) avviene (come 
indicato dal Decreto Ministeriale 27 marzo 2013 e dalla Circolare del Ministero del Lavoro e delle Politiche 
Sociali del 27 giugno 2013 numero 27) a mezzo invio del Modello “Uni-Intermittente”. 
Il modello in questione “che non sostituisce in alcun modo la comunicazione preventiva di assunzione” 
(Circolare numero 27/2013) contiene: 
• 
I dati identificativi del datore di lavoro e del lavoratore; 
• 
La data di inizio e fine della prestazione lavorativa cui la chiamata si riferisce. 
 
 

---

 
 
 
 
                                                                                            42  
 
I canali di invio della comunicazione comprendono: 
• 
Portale “cliclavoro.gov.it – Aziende – Adempimenti – Lavoro intermittente” per gli utenti in possesso 
delle credenziali SPID o CIE; 
• 
Email inviata all’indirizzo di posta elettronica certificata intermittenti@pec.lavoro.gov.it; 
• 
SMS al numero 339.9942256 contenente almeno il codice fiscale del lavoratore; 
• 
“App Lavoro Intermittente” disponibile per smartphone e tablet. 
In caso di malfunzionamento dei sistemi di trasmissione, l’invio della comunicazione preventiva può avvenire 
a mezzo fax indirizzato all’Ispettorato Territoriale del Lavoro (ex DTL) competente. 
Al datore di lavoro è comunque fatto obbligo di conservare copia del fax oltre alla ricevuta di malfunzionamento 
rilasciata dal servizio informatico.  
Con specifico riferimento al nuovo obbligo di comunicazione previsto per i lavoratori autonomi occasionali, 
l'INL chiarisce che "il Ministero del lavoro e delle politiche sociali provvederà ad aggiornare / integrare gli 
applicativi già in uso, al fine di consentire una semplificazione degli adempimenti".  
Pertanto, sino all'adeguamento delle procedure, l'attività degli occasionali dovrà essere segnalata a mezzo 
invio di una e-mail ad un indirizzo di posta elettronica ordinaria appositamente creato da ciascun Ispettorato 
Territoriale del Lavoro (l'elenco completo è allegato alla Nota dell'11 gennaio 2022).  
Il documento dovrà riportare i seguenti contenuti minimi (altrimenti sarà considerato omesso):  
• 
Dati del committente e del prestatore; 
• 
Luogo della prestazione; 
• 
Descrizione sintetica dell'attività; 
• 
Data di avvio della prestazione e presumibile durata della stessa; 
• 
Ammontare del compenso stabilito al momento dell'incarico.  
Copia della comunicazione sarà conservata dal committente.  
Una segnalazione già trasmessa potrà essere annullata o modificata in un momento antecedente l'inizio 
dell'attività.     
 
2.2 Sanzioni 
Come in parte anticipato l’omessa segnalazione delle prestazioni rese dai lavoratori autonomi occasionali 
comporta l’applicazione di una sanzione amministrativa “da euro 500 a euro 2.500 in relazione a ciascun 

---

 
 
 
 
                                                                                            43  
 
lavoratore autonomo occasionale per cui è stata omessa o ritardata la comunicazione”.  
Non si considera omessa, chiarisce l'INL, la comunicazione che contiene errori tali da non compromettere la 
possibilità di individuare le parti del rapporto, la data di inizio della prestazione o il luogo di svolgimento della 
stessa.  
Sempre l'Ispettorato rende noto che le sanzioni "potranno essere più di una laddove gli obblighi comunicazio-
nali riguardino più lavoratori".  
È altresì punibile il committente che non effettua una nuova comunicazione nel caso in cui l'incarico si protragga 
oltre il termine indicato nella segnalazione precedente.  
 
2.3 Sospensione 
Sempre nell’ambito delle modifiche operate dal Decreto-legge 21 ottobre 2021 numero 146 all’articolo 14 del 
Testo unico in materia di tutela della salute e della sicurezza nei luoghi di lavoro, si segnala l’inasprimento 
delle ipotesi in cui l’Ispettorato può sospendere l’attività imprenditoriale. 
Nel nuovo testo normativo si prevede che “al fine di far cessare il pericolo per la salute e la sicurezza dei 
lavoratori, nonché di contrastare il lavoro irregolare”, l’Ispettorato nazionale del lavoro (INL) “adotta un 
provvedimento di sospensione” se riscontra che, in alternativa: 
• 
Almeno il 10% dei lavoratori presenti sul luogo di lavoro risulti occupato senza preventiva 
comunicazione di instaurazione del rapporto di lavoro ovvero “inquadrato come lavoratori autonomi 
occasionali in assenza delle condizioni richieste dalla normativa”; 
• 
In caso di “gravi violazioni in materia di tutela della salute e della sicurezza del lavoro”, indicate 
all’Allegato 1 del Testo unico. 
Il provvedimento di sospensione è disposto dall’Ispettorato nazionale del lavoro “nell’immediatezza degli 
accertamenti nonché, su segnalazione di altre amministrazioni, entro sette giorni dal ricevimento del relativo 
verbale” (articolo 14 comma 3) in relazione a: 
• 
Attività imprenditoriale interessata dalle violazioni, con eventuale riguardo alla singola unità produttiva 
o, nel caso dell’edilizia, all’attività prestata nel singolo cantiere; 
• 
Attività lavorativa prestata dai soggetti che non hanno ricevuto idonea formazione o addestramento 
ovvero che non sono stati dotati dei DPI contro le cadute dall’alto. 
Oltre al provvedimento di sospensione, l’INL può adottare misure specifiche idonee a far cessare il pericolo 
per la sicurezza e la salute dei lavoratori. 

---

 
 
 
 
                                                                                            44  
 
Ai sensi dell’articolo 14 comma 4 gli effetti della sospensione “possono essere fatti decorrere dalle ore dodici 
del giorno lavorativo successivo ovvero dalla cessazione dell’attività lavorativa in corso che non può essere 
interrotta, salvo che non si riscontrino situazioni di pericolo imminente o di grave rischio per la salute dei 
lavoratori o dei terzi o per la pubblica incolumità”. 
Eccezion fatta per le esigenze di: 
• 
Di evitare una situazione di maggior pericolo per l’incolumità dei lavoratori dell’impresa o di altre realtà 
che operano nel medesimo cantiere; 
• 
Garantire il regolare funzionamento di un servizio pubblico (quale, ad esempio, trasporto e fornitura 
di energia elettrica, acqua e gas); 
• 
Scongiurare un grave danno alle attrezzature ed agli impianti; 
il provvedimento dell’INL è adottato in presenza dei presupposti di legge ed è efficace sino a che il datore di 
lavoro non adempie all’obbligo. 
Coloro che non ottemperano al provvedimento di sospensione (articolo 14 comma 15) sono puniti: 
• 
Con l’arresto fino a sei mesi nelle ipotesi di sospensione per le violazioni in materia di tutela della 
salute e della sicurezza sul lavoro; 
• 
Con l’arresto da tre a sei mesi o con l’ammenda da 2.500 a 6.400 euro nelle ipotesi di sospensione per 
lavoro irregolare. 
 
2.4 Organi competenti 
Il potere di sospendere l’attività imprenditoriale spetta all’Ispettorato nazionale del lavoro ovvero, in 
alternativa: 
• 
Servizi ispettivi delle Aziende Sanitarie Locali (ASL) nell’ambito degli accertamenti in materia di tutela 
della salute e sicurezza del lavoro; 
• 
Comando provinciale dei vigili del fuoco, limitatamente ai provvedimenti adottati in materia di 
prevenzione incendi. 
 
 
 

---

 
 
 
 
                                                                                            45  
 
2.5 Effetti della sospensione 
Per l’intero periodo oggetto di sospensione il datore di lavoro è comunque tenuto a: 
• 
Riconoscere la retribuzione; 
• 
Versare i contributi; 
con riferimento ai lavoratori interessati. 
Il provvedimento di sospensione è altresì segnalato all’Autorità nazionale anticorruzione (ANAC) ed al Ministero 
delle Infrastrutture per gli aspetti di relativa competenza. 
Viene altresì inibito all’azienda nel suo complesso di contrarre con la Pubblica Amministrazione e con le stazioni 
appaltanti. 
 
2.6 Revoca 
Il provvedimento di sospensione (articolo 14 commi 9 e 10) è soggetto a revoca da parte di: 
• 
Personale ispettivo che l’ha adottato; 
• 
Altro personale ispettivo; 
• 
Dirigente dell’ITL o suo delegato; 
in caso di: 
• 
Regolarizzazione dei “lavoratori non risultanti dalle scritture o da altra documentazione obbligatoria 
anche sotto il profilo degli adempimenti in materia di salute e sicurezza”; 
• 
Accertamento del ripristino delle “regolari condizioni di lavoro nelle ipotesi di violazioni della disciplina 
in materia di tutela della salute e della sicurezza sul lavoro”; 
• 
Rimozione delle conseguenze pericolose delle violazioni nelle ipotesi di cui all’Allegato 1; 
• 
Nei casi di lavoro irregolare, pagamento di una “somma aggiuntiva pari a 2.500 euro qualora siano 
impiegati fino a cinque lavoratori e pari a 5.000 euro qualora siano impiegati più di cinque lavoratori 
irregolari”; 
• 
Nelle ipotesi di cui all’Allegato 1 pagamento di una “somma aggiuntiva di importo pari a quanto indicato 
nello stesso Allegato I con riferimento a ciascuna fattispecie”. 
Le somme aggiuntive sono raddoppiate qualora “nei cinque anni precedenti alla adozione del provvedimento, 
la medesima impresa sia stata destinataria di un provvedimento di sospensione”. 
Su istanza di parte (comma 11) è altresì possibile ottenere la revoca del provvedimento, fermo restando il 

---

 
 
 
 
                                                                                            46  
 
rispetto delle condizioni sopra citate, dietro pagamento del “venti per cento della somma aggiuntiva dovuta”. 
La somma residua, maggiorata del 5%, è versata “entro sei mesi dalla data di presentazione dell’istanza di 
revoca”. 
 
2.7 Ricorso 
Contro i provvedimenti di sospensione (articolo 14 comma 14) adottati per l’impiego di lavoratori in nero è 
“ammesso ricorso, entro 30 giorni, all’Ispettorato interregionale del lavoro territorialmente competente, il quale 
si pronuncia nel termine di 30 giorni dalla notifica del ricorso”. In questo caso vale il silenzio assenso in quanto, 
decorso inutilmente il termine di 30 giorni dalla notifica del ricorso, il “provvedimento di sospensione perde 
efficacia”. 
 
2.8 Lavoratori irregolari 
La sospensione dell’attività imprenditoriale è disposta dall’INL nel caso in cui il numero dei lavoratori irregolari, 
presenti sul luogo di lavoro, è pari o superiore al 10% del totale (prima delle modiche operate dal Decreto 
legge numero 146 il limite era fissato al 20%). 
Sono considerati irregolari i soggetti per i quali: 
• 
Non è stata inviata la comunicazione di assunzione al Ministero del Lavoro a mezzo modello UNILAV 
(si pensi a lavoratori dipendenti e collaboratori coordinati e continuativi); 
• 
Non è stata inviata la denuncia nominativa all’INAIL, qualora non sia obbligatoria la trasmissione del 
flusso UNILAV; 
• 
Non si sia provveduto a formalizzare il rapporto, con riferimento a coloro che sono riconducibili alla 
nozione di lavoratore secondo la normativa in materia di sicurezza sul lavoro (sono compresi anche i 
soggetti che pur risultando dalla visura camerale come titolari di cariche societarie, svolgono attività 
lavorative a qualsiasi titolo). 
Ai fini del raggiungimento della soglia del 10% vengono altresì ricompresi i soggetti inquadrati come “lavoratori 
autonomi occasionali in assenza delle condizioni richieste dalla normativa”. 
Il riferimento è ai lavoratori autonomi occasionali per i quali il committente non ha adempiuto al nuovo obbligo 
di comunicazione preventiva all’Ispettorato territoriale del lavoro, previsto sempre dal nuovo articolo 14 del 
Testo unico, a mezzo SMS o posta elettronica secondo le modalità definite in materia di lavoro intermittente. 
La percentuale del 10% dev’essere individuata rispetto al totale dei soggetti presenti sul luogo di lavoro al 

---

 
 
 
 
                                                                                            47  
 
momento dell’accesso ispettivo, ottenuto sommando: 
• 
Lavoratori regolari; 
• 
Lavoratori irregolari; 
• 
Lavoratori autonomi occasionali per i quali non è stata effettuata la comunicazione preventiva. 
Se l’ITL rileva in totale 10 lavoratori, di cui 3 irregolari, adotta il provvedimento di sospensione, dal momento 
che la percentuale è superiore al 10%, nello specifico (3/10) * 100 = 30%. 
Nel conteggio dei lavoratori complessivamente occupati in azienda i: 
• 
Soci lavoratori (non interessati dall’amministrazione o dalla gestione della società) devono essere 
computati; 
• 
Soci amministratori, che prestano attività lavorativa in azienda, non devono essere computati. 
Un caso particolare riguarda il lavoratore irregolare quale unico soggetto occupato in azienda (articolo 14 
comma 4). In tal caso non si può disporre la sospensione dell’attività ma, al contrario, si procede 
all’allontanamento del lavoratore fino a quando il datore non ha regolarizzato la posizione. 
 
2.9 Gravi violazioni in materia di salute e sicurezza 
Tra le gravi violazioni in materia di tutela della salute e della sicurezza sul lavoro, per le quali è disposta la 
sospensione dell’attività imprenditoriale, l’Allegato 1 del Testo unico include: 
• 
Mancata elaborazione del documento di valutazione dei rischi; 
• 
Mancata elaborazione del Piano di Emergenza ed evacuazione; 
• 
Mancata formazione ed addestramento; 
• 
Mancata costituzione del servizio di prevenzione e protezione e nomina del relativo responsabile; 
• 
Mancata elaborazione piano operativo di sicurezza (POS); 
• 
Mancata fornitura del dispositivo di protezione individuale contro le cadute dall’alto; 
• 
Mancanza di protezioni verso il vuoto; 
• 
Mancata applicazione delle armature di sostegno, fatte salve le prescrizioni desumibili dalla relazione 
tecnica di consistenza del terreno; 
• 
Lavori in prossimità di linee elettriche in assenza di disposizioni organizzative e procedurali idonee a 
proteggere i lavoratori dai conseguenti rischi; 
• 
Presenza di conduttori nudi in tensione in assenza di disposizioni organizzative e procedurali idonee a 
proteggere i lavoratori dai conseguenti rischi; 

---

 
 
 
 
                                                                                            48  
 
• 
Mancanza di protezione contro i contatti diretti ed indiretti (impianto di terra, interruttore 
magnetotermico, interruttore differenziale); 
• 
Omessa vigilanza in ordine alla rimozione o modifica dei dispositivi di sicurezza o di segnalazione o di 
controllo. 
 

---

 
 
 
 
